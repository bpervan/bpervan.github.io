<?xml version="1.0" encoding="utf-8"?><feed xmlns="http://www.w3.org/2005/Atom" xml:lang="en"><generator uri="https://jekyllrb.com/" version="4.4.1">Jekyll</generator><link href="https://bpervan.github.io/feed.xml" rel="self" type="application/atom+xml"/><link href="https://bpervan.github.io/" rel="alternate" type="text/html" hreflang="en"/><updated>2025-05-23T09:56:50+00:00</updated><id>https://bpervan.github.io/feed.xml</id><title type="html">blank</title><subtitle>Personal web page for Branimir Pervan, a postdoctoral researcher at the University of Zagreb, Faculty of Electrical Engineering and Computing </subtitle><entry><title type="html">O neradnoj nedjelji</title><link href="https://bpervan.github.io/blog/2023/neradna-nedjelja/" rel="alternate" type="text/html" title="O neradnoj nedjelji"/><published>2023-07-01T12:14:00+00:00</published><updated>2023-07-01T12:14:00+00:00</updated><id>https://bpervan.github.io/blog/2023/neradna-nedjelja</id><content type="html" xml:base="https://bpervan.github.io/blog/2023/neradna-nedjelja/"><![CDATA[<p>A propos Zakona o trgovini čijim današnjim stupanjem na snagu počinje još jedna iteracija zabrane rada nedjeljom, osjećam potrebu podijeliti nekoliko sitnica. Prije svega, duboko vjerujem da svaki radnik ima pravo na adekvatan odmor, od dnevnog odmora koji jamči razmak između dvaju smjena, preko godišnjeg odmora, pa sve do tjednog odmora koji treba osigurati određeni broj slobodnih dana u tjednu. Međutim, ovaj zakon čija je primarna svrha ta da HDZ može staviti kvačicu na Todo listu za sljedeći izborni ciklus i time pokušati pokupiti glasove onog dijela biračkog spektra kojima je nedjelja svetinja neće riješiti ništa, a upravo suprotno, mogao bi napraviti i dodatne gluposti na tržištu rada te u sektoru maloprodaje. Politikantstvo iza ovoga zakona očituje se i u činjenici da ovo nije ni prvi, a ni zadnji put da se nekakav vid zabrane rada nedjeljom uvodi, a onda ukida u ping-pongu s Ustavnim sudom čiji modus operandi svi već jako dobro znamo. Ako ste dakle jedan od onih koji vjeruje da je zakonodavac donošenjem ovakvog zakona bio motiviran dubljim značenjem nedjelje kao dana odmora, bojim se da slijedi razočaranje. U ovoj zabrani, kao uostalom i u mnogo kojim drugim potezima aktualne vlasti kada se radi o izletima u desni spektar, nema ničega dubljeg od gole političke pragme.</p> <p>Arhetip radnika kojega se koristilo za iskaz potrebe ovakvog zakonskog rješenja uglavnom su bile blagajnice, i to iz meni nejasnog razloga uglavnom iz Konzuma. Ne bih volio da me se ovdje krivo shvati. Ja uistinu mislim da su radni uvjeti nezanemarivog dijela trgovačkog kadra ispod razine, uključujući postojanje mogućnosti izbora vezanog za radni raspored. Međutim, skup radnika koje bi kvalitetno zakonsko rješenje trebalo obuhvatiti jest puno širi od skupa koji je trenutno uzet u obzir. Što je primjerice s kioscima ili benzinskim pumpama? Oba ova tipa trgovina u međuvremenu su evoluirala do mini trgovačkih centara sudeći po asortimanu koji se tamo može pronaći. Ovaj zakon i jednima i drugima nazivno ne ograničava poslovanje. Je li rad djelatnika na takvim radnim mjestima manje vrijedan, jednostavniji ili na bilo koji drugi način različit od rada trgovaca u klasičnom dućanu? Jesu li njihovi privatni životi i životi njihovih obitelji manje vrijedni? S druge strane, ako razmotrimo nužnost usluga koje pružaju, je li gorivo važnije od dnevnoga kruha? Reći će neki da se kruh može uzeti dan ranije, što je istina. Može li se spremnik goriva automobila napuniti dan ranije?</p> <p>Kiosci orijentirani na prodaju tiskovina će, istini za volju, smjeti poslovati nedjeljom, ali će im pritom biti dozvoljeno prodavati isključivo te iste tiskovine što nas vodi do drugog apsurda. Iz kojeg točno razloga predmetni zakon koji primarno nazivno štiti radnike diktira da dućan koji svakako ima dozvolu za rad prodaje isključivo jednu vrstu robe? S druge strane, benzinskim pumpama dozvoljeno je prodavati sve što imaju u ponudi, a ne samo gorivo što je valjda analogon dnevnim novinama na kioscima. Uspoređujući klasične trgovine te derivate istih, npr. već spomenute kioske i benzinske pumpe, može se razmotriti argument kako je klasičnih trgovina u broju znatno više od ostalih sličnih vrsta maloprodajne djelatnosti. Međutim, jednostavna pretraga interneta jasno otkriva da samo poslovnica Tiska u Hrvatskoj ima 850, dok je poslovnica iNovina otprilike 200. Benzinskih postaja s druge strane svih vrsta navodno ima otprilike 870 pri čemu prednjače INA s 400 postaja te Petrol s 201 postajom. Vjerujem da ćete se složiti da brojka uposlenih na takvim radnim mjestima uopće nije zanemariva.</p> <p>Ili da potegnemo još ekstremnije te izađemo iz okvira Zakona o trgovini, što je s kladionicama kojih ima na svakom uglu ili kockarnicama čiji je rad čak i za vrijeme pandemije bio povlašteno reguliran te su ove potonje ranije otvarane prvenstveno radi poreznog utrška? Koliko vrijedi dostojanstvo osobe koja radi u kladionici? Ako je suditi po trenutno važećim zakonskim aktima, manje nego onaj trgovca u dućanu. S druge, rekao bih ekonomski purističke strane, ako imate zaposlenog radnika koji za vas radi određenu količinu sati u zamjenu za dogovorenu naknadu te vas netko primora, bilo da se radi o zakonu ili pak nekom tržišnom procesu, da tu količinu smanjite, račun je vrlo jednostavan. Takvom radniku u slučaju nepostojanja daljnje potrebe u tom volumenu sati smanjit će se broj sati, a posljedično i plaća. U velikim sustavima, npr. trgovačkim centrima u kojima se barata velikim brojkama ekvivalentnih radnika, izgledno je dakle da će određeni broj postati višak te će im njihovi poslodavci zahvaliti na suradnji. Ironično, posljedica ove navodno najbolje namjere za prava radnika bit će takva da će neki nažalost osim neradne nedjelje dobiti i čitave neradne tjedne.</p> <p>Zakon s druge strane ne daje za pravo raditi nedjeljom onim radnicima koji to žele iz kojeg god razloga, bilo da im nedjelja nije svet dan, bilo da neki drugi dan u tjednu žele koristiti kao neradan, bilo da jednostavno žele zaraditi više. Osobno poznajem ljude koji su namjerno birali nedjelje u slobodno formiranim radnim rasporedima upravo radi viših satnica, a poznato je da mnogi radnici u ugostiteljstvu odrade udarne vikende pa odmaraju kroz tjedan.</p> <p>Ukratko, stvarnost vezana za radnička prava nikako nije crno-bijela. Zakonskim rješenjem trebalo bi jamčiti prava radnika na način da se upravo taj radnik stavi u fokus, a ne zakonsko rješenje koje je de facto samo sebi svrha. Analogno ovome zakonu, moglo se primjerice dati svakom radniku za pravo da si odabere barem 16 nedjelja za odmor po svom izboru, ili da ih se potpisom uz osiguranje od prisile odrekne ako ih ne želi. Za sve postoji način kada je prisutna dostatna količina dobre volje te ispravnih motiva. U ovom slučaju upravo je motiv koji se svodi na političku probitačnost neispravan. Sloboda izbora mora biti na prvom mjestu, a onda iza toga treba stajati država koja će štititi pravo radnika na njegov izbor.</p>]]></content><author><name></name></author><category term="politika"/><category term="politika"/><category term="ekonomija"/><category term="market"/><category term="hrvatski"/><category term="croatian"/><summary type="html"><![CDATA[O neradnoj nedjelji]]></summary></entry><entry><title type="html">Branimir Pervan: Proglašen je ‘kraj pandemije’. Što žele da zaboravimo?</title><link href="https://bpervan.github.io/blog/2023/branimir-pervan-proglaen-je-kraj-pandemije-to-ele-da-zaboravimo/" rel="alternate" type="text/html" title="Branimir Pervan: Proglašen je ‘kraj pandemije’. Što žele da zaboravimo?"/><published>2023-05-10T06:55:18+00:00</published><updated>2023-05-10T06:55:18+00:00</updated><id>https://bpervan.github.io/blog/2023/branimir-pervan-proglaen-je-kraj-pandemije-to-ele-da-zaboravimo</id><content type="html" xml:base="https://bpervan.github.io/blog/2023/branimir-pervan-proglaen-je-kraj-pandemije-to-ele-da-zaboravimo/"><![CDATA[<p>Ključna riječ je zaborav.</p> <p>I dok je većini takozvana koronakriza pod utjecajem zaborava postala tek splet neugodnih emocija u dugoročnom pamćenju, gotovo pa nestvarno odjeknula je vijest da nas je Svjetska zdravstvena organizacija počastila <em>de facto</em> službenim proglašavanjem kraja pandemije koronavirusa više od tri godine nakon njezina početka. Odjek takve vijesti teško se može kvalificirati drugačije od “nestvarnog”, jer upravo su takvi bili događaji vezani uz nasrtaje na temeljna prava i slobode za koje smo tako čvrsto vjerovali da se ne mogu dogoditi u dvorištu, ali i domu zapadne civilizacije. Ipak, takav je razvoj događaja, racionalno gledano, bio gotovo pa očekivan. Događaji vezani uz virus kontinuirano su jenjavali u medijima, dok su zaštitna lica pandemije također iščezavala, postupno, ali ipak upadljivo. U rijetkim nastupima, ali isto tako i odsustvom iz studija u kojima su do jučer bili sastavni dio inventara, ta ista zaštitna lica intenzivno odaju dojam da bi najradije sve skupa jednostavno zaboravili. </p> <p>Otuda i ključna riječ koja se nameće u ovom postkriznom razdoblju, a to je “zaborav”. I dok čekamo da nas istim tretmanom počasti Vlada Republike Hrvatske, prisjetimo se samo djelića onoga što bismo svi trebali izbrisati iz kolektivne i individualnih memorija. Neće biti lako, jer materijala je uistinu mnogo.</p> <p>Za početak, zaboravite kako je službeni narativ satirao svaku mogućnost rasprave o podrijetlu virusa i mogućnosti da je virus stvoren ljudskom intervencijom u laboratoriju u Wuhanu odakle je pandemija nazivno i krenula. Tezu o ljudskoj intervenciji među prvima iznio je francuski nobelovac, virolog Luc Montagnier, koji je radi takvoga stava bio žestoko izrugivan i diskreditiran. Zaboravite i kako se narativ licemjerno promijenio za 180 stupnjeva te da je danas teorija o bijegu iz laboratorija posve legitimna te ima značajnu dozu vjerojatnosti.</p> <p>Zanemarite i činjenicu da je zajednička nabavka cjepiva na razini Europske unije dogovorena direktnom prepiskom između predsjednice Europske komisije Ursule von der Leyen i predsjednika uprave Pfizera, Alberta Bourle. Tom je prilikom naručeno doslovce toliko cjepiva da je na svakog građana Europske unije, uključujući djecu, dolazilo otprilike 11 doza. Cjepiva koja više nitko ne želi Pfizer uredno isporučuje, a čak je velikodušno ponuđeno da se isporuke obustave jer zbrinjavanje medicinskog otpada predstavlja značajan trošak. Rate za neisporučena cjepiva, naravno, moraju se uredno i dalje podmirivati. Ptičice s grana šapuću da u Hrvatskoj trenutno postoji 6 milijuna doza cjepiva koje nitko ne želi. </p> <p>Kad smo već kod cjepiva, zaboravite i u potpunosti validirane zaključke da je prevalencija miokarditisa kod muškaraca mlađih od 40 godina veća kao posljedica primjene mRNA terapije nego kao posljedica infekcije živim virusom. Pravite se također da na tjednoj bazi na naslovnicama portala ne vidite kako je netko mlad pao mrtav, što posebno često vrijedi za sportaše. Ovo navodim uz ogradu da još ne postoji znanstveni konsenzus oko takvih iznenadnih smrti i primjene mRNA terapije. Teško je, doduše, pored zdravih očiju i tolikih signala ostati imun na zaključak koji se nameće sam po sebi. Bilo bi idealno kada biste zaboravili kako se, unatoč jasnim pokazateljima, negiralo prirodno stečeni imunitet te kako se tvrdilo da je imunitet stečen cijepljenjem šireg spektra djelovanja te da općenito traje dulje &#8211; što se kasnije pokazalo kao blatantna laž.</p> <p>Zaboravite da je segregacija doživjela neslućene razmjere, donedavno nezamislive, te da je podignuta na razinu institucije uvođenjem tzv. Covid-potvrda. Podjela stanovništva na one s imunitetom te one bez imuniteta ostat će mrlja na odjeći zapadne civilizacije koja se dugo neće moći isprati. Zaboravite kako se temeljni postulat na kojem su počivale te potvrde &#8211; a on je glasio da imunitet utječe na mogućnost transmisije virusa, odnosno da osobe s imunitetom manje prenose virus od osoba bez imuniteta &#8211; vrlo brzo pokazao lažnim. Zaboravite i kako je predsjednik uprave Pfizera relativno nedavno otvoreno rekao kako cjepivo nikada nije ni ispitano na umanjenje transmisije virusa. </p> <p>Unatoč tada poznatoj činjenici da i osobe bez imuniteta i osobe s imunitetom u jednakoj mjeri prenose virus, u Hrvatskoj su potvrde uvedene u zdravstvo, čime se virus proširio po bolnicama među ranjivim skupinama ljudi na bolničkim liječenjima. U ovom kontekstu, pokušajte zaboraviti kako obitelji nisu smjele u bolničke posjete svojim bližnjima, kako su ljudi umirali sami, kako su djeca bila odvajana od roditelja, ali kako su novinarske ekipe mogle slobodno šetati po istim tim odjelima snimajući razgolićene bolesnike lišene svake privatnosti i ljudskog dostojanstva, a sve radi proizvodnje emocionalno ucjenjujućih uradaka ne bi li koga prinudili da se cijepi. Zaboravite i kako je na istom postulatu umanjene transmisije, domovina jednog od najvećih zločinaca svih vremena, Austrija, uvela model koji je potvrdu i kupljenu slobodu dao isključivo osobama s imunitetom, bez mogućnosti testiranja.</p> <p>Pokušajte usput zaboraviti kako su vam pseudostručnjaci hrvatskog podrijetla, redovito iz drugih zemalja nazivali djecu vrećama virusa i ubojicama vlastitih praroditelja. U korištenju paradigme iskorištavanja djece prednjačili su Andrej Trampuž iz Njemačke izrekavši laž na javnom radiotelevizijskom servisu kako će necijepljena djeca radi omikrona napuniti jedinice intenzivne njege, te Boris Lenhard iz Ujedinjenog Kraljevstva uspoređujući smetnje pri nošenju maske kod djece s nošenjem gipsa prilikom frakture kosti. Isti taj Lenhard na Twitteru ismijavao je djecu i njihove, kako ih je nazivao, &#8220;osjećajčiće&#8221;.&nbsp; Zaboravite kako se pseudostručnjake upitnog motiva slušalo kao božanstva isključivo zato što su biomedicinske struke, a kontra svakom zdravom razumu, dok se autentične stručnjake s prestižnih svjetskih sveučilišta beskompromisno blatilo i ušutkavalo. Neki od njih ponajbolji su autoriteti u području javnog zdravstva, počevši od Johna Ioannidisa, Jaya Bhattacharye i Martina Kulldorffa.</p> <p>Zaboravite maske, one kirurške ili one obične krpe koje smo nosili na licima, za koje i dalje nitko nije podastro ikakav dokaz da su se isplatile. Zaboravite da su ih morala nositi i djeca u školama u dobima kada im se još razvija razumijevanje govora i govorna produkcija. Usput nastojte ukloniti iz svojih pamćenja da su škole povremeno bile zatvarane čime se pričinila nemjerljiva šteta djeci, i po pitanju znanja i po pitanju drugih životnih kompetencija, a čiju ćemo nematerijalnu štetu zbrajati desetljećima. Okrenite glavu na svaki spomen značajnog povećanja hospitalizacija na dječjim i adolescentnim psihijatrijama, povećanog broja prijava nasilja u obitelji te općenito svih drugih indikatora kompletnog raspada mentalnog zdravlja u tim ranjivim dobnim skupinama. </p> <p>Pravite se da je za inflaciju i pad standarda isključivi krivac rat u Ukrajini, a nikako <em>lockdowni </em>i kompletna zatvaranja društava, sustavno ubijanje ekonomije i masovno tiskanje novca. Pravite se i da stoji narativ kako je virus uništio ekonomiju, a ne politički odgovor na njegovu pojavu. S druge strane, nastojte zaboraviti kako se zastrašivalo s javnih glasila, kako su ljudi nazivani bioteroristima i bakoubojicama te kako ista pravila nisu vrijedila jednako za sve. Zaboravite kako se statistika procijepljenosti popravljala na mladim ljudima prinuđujući ih na cijepljenje zabranama, dok se pritom propuštalo zaštititi starije sugrađane. Okrenite glavu na činjenicu kako po zemljama postoje značajni viškovi smrtnosti i to u dobnim skupinama za koje virus ne predstavlja rizik, što jasno upućuje na posljedice <em>lockdowna</em>, ali i na još poneke druge uzroke.</p> <p>Zaborav nije varijanta. Upravo suprotno, zaboraviti sve bilo bi kontraproduktivno i pogubno za civilizaciju, ne radi zluradosti nego zato da se ovakav zločin kakav je bio politički odgovor na koronakrizu nikada više ne dopusti.</p> <p>The post <a href="https://heretica.com.hr/branimir-pervan-proglasen-je-kraj-pandemije-sto-zele-da-zaboravimo/">Branimir Pervan: Proglašen je &#8216;kraj pandemije&#8217;. Što žele da zaboravimo?</a> appeared first on <a href="https://heretica.com.hr">Heretica</a>.</p>]]></content><author><name></name></author><summary type="html"><![CDATA[Ključna riječ je zaborav. I dok je većini takozvana koronakriza pod utjecajem zaborava postala tek splet neugodnih emocija u dugoročnom pamćenju, gotovo pa nestvarno odjeknula je vijest da nas je Svjetska zdravstvena organizacija počastila de facto službenim proglašavanjem kraja pandemije koronavirusa više od tri godine nakon njezina početka. Odjek takve vijesti teško se može kvalificirati &#8230; The post Branimir Pervan: Proglašen je &#8216;kraj pandemije&#8217;. Što žele da zaboravimo? appeared first on Heretica.]]></summary></entry><entry><title type="html">Branimir Pervan: Pobačaj i medijska kakofonija</title><link href="https://bpervan.github.io/blog/2022/branimir-pervan-pobaaj-i-medijska-kakofonija/" rel="alternate" type="text/html" title="Branimir Pervan: Pobačaj i medijska kakofonija"/><published>2022-05-25T13:00:17+00:00</published><updated>2022-05-25T13:00:17+00:00</updated><id>https://bpervan.github.io/blog/2022/branimir-pervan-pobaaj-i-medijska-kakofonija</id><content type="html" xml:base="https://bpervan.github.io/blog/2022/branimir-pervan-pobaaj-i-medijska-kakofonija/"><![CDATA[<p>Sve i da niste skloni redovitom praćenju medija te listanju dnevnih tiskovina, velika je vjerojatnost da niste propustili ono što se u javnosti počelo, pomalo dehumanizirajuće, nazivati &#8220;slučaj Čavajda&#8221;. Slučaj je to u kojem je majka <em>de facto</em> izravno od javnosti zatražila potporu pri ostvarivanju svoga prava na slobodno odlučivanje o rađanju djeteta, kojemu je <em>in utero</em> dijagnosticiran tumor na mozgu. Sukladno trenutno važećim pravnim propisima, majka je prekid trudnoće morala zatražiti dozvolu etičkog povjerenstva bolnice, jer je u Hrvatskoj pobačaj na zahtjev, prema zakonu naslijeđenom iz bivše države, moguć do 10. tjedna starosti djeteta. Nakon 10. tjedna, pobačaj se odobrava isključivo u posebnim slučajevima, primjerice kada je ugrožen život majke, dijete je plod rodoskvrnuća, ili kada je zdravstveno stanje djeteta nespojivo sa životom.</p> <p>Napominjem da bi u općem slučaju bilo iznimno nemoralno, a i krajnje neukusno, paušalno i promatrački komentirati ovu prije svega tužnu i bolnu ljudsku priču. Međutim, promjena je nastala u trenutku kada je obitelj svojevoljno izašla u javni prostor. U medijskoj kakofoniji nastaloj izlaskom majke u taj javni prostor, a posljedično i uključivanju čitave plejade udruga za zaštitu ljudskih, ženskih i ostalih prava, postalo je teško čuti, a kamoli zaključiti bilo što smisleno. Struka na koju smo se do sada često pozivali načelno je bila marginalizirana. Za početak, ostalo je nejasno postoji li opasnost za zdravlje majke, o čemu su postojali oprečni stavovi, uz opasku da je inicijalno iznesena tvrdnja kako takva opasnost ne postoji, dok je ona suprotna iznesena naknadno.</p> <p>Ugroženost života majke čini prvi mogući postav za pravnu, ali i moralnu raščlambu ovakve situacije. S obzirom na to da načelno svaki život vrijedi jednako, spašavanje života majke može dovesti do smrti djeteta, ali isključivo kao nepoželjna posljedica. Ovdje valja primijetiti suptilnu ali značajnu razliku, a to je da nije izvršen pobačaj da bi se spasio život majke, nego je smrt djeteta posljedica spašavanja života majke. Iz bioetičkog kuta gledanja, radi se o dvije fundamentalno različite stvari. Ukratko, ako opasnost za život majke ne postoji, uz ogradu da kao javnost to nedvosmisleno ne znamo, ne možemo govoriti o (bio)etički prihvatljivom prekidu trudnoće. U ovom slučaju, šum koji je nastao u komunikacijskom kanalu, a koji se tiče benignosti ili malignosti tumora, a za koji stručnjaci kažu da je nemoguće utvrditi bez biopsije, nije pretjerano značajan.</p> <p>Općenito, u raspravi o pobačaju može se primijetiti stanoviti pomak u paradigmi razmišljanja. Relativno nova znanstvena dostignuća omogućila su nam da promatramo stvarnost ljudskog života iz različitih perspektiva, pa i iz one koja se bavi njegovim početkom. U zajednici danas prevladava stav da život započinje začećem, s čime se u našem domaćem kontekstu službeno slažu i četiri medicinska fakulteta koja su na to pitanje odgovorila na zahtjev Ustavnog suda prije nekoliko godina. Također, može se primijetiti da se u javnoj raspravi sve manje i manje koristi argument kako fetus nije živ, nije nova ljudska jedinka, kako se radi o nakupini stanica itd. Ukratko, malo tko danas osporava, ono što bismo trebali nazvati znanstvenom činjenicom, da život započinje začećem. Društvene skupine koje zahtijevaju pravo na izbor, argumentaciju grade na pravu žene na integritet i autonomiju vlastitog tijela. Paradigma rasprave prebačena je dakle s postojanja ljudskog života na hijerarhiju ljudskih prava, što je kudikamo legitimniji argument.</p> <p>Međutim, ako detaljnije razmotrimo pravo na izbor, vidjet ćemo da različite države ženama daju za pravo odlučivati do određenog tjedna trudnoće. U Hrvatskoj se pobačaj na zahtjev može izvršiti do 10. tjedna, u Francuskoj do 14. tjedna, a u Ujedinjenom Kraljevstvu do 24. tjedna trudnoće. Pitanje koje se nameće samo po sebi jest koja točno karakteristika djeteta, majke, oca ili nečega četvrtoga čini dijete abortibilnim u Ujedinjenom Kraljevstvu u 20. tjednu trudnoće, a u Hrvatskoj i Francuskoj ne? Ili iz kojeg razloga je pobačaj na zahtjev moguće izvršiti u Francuskoj u 13. tjednu, a u Hrvatskoj ne? Je li to detekcija kucanja fetalnog srca? Je li to trenutak u kojem fetus može osjetiti bol? Je li to trenutak od kojeg dijete može samostalno preživjeti bez majke?</p> <p>Otkucaji fetalnog srca mogu se detektirati od 16 dana života djeteta, a neka istraživanja govore da fetus osjeti bol već od 8. tjedna života. Mogućnost samostalnog života djeteta, što se trenutno, terminološki gledano, uzima i kao granica za razlikovanje pobačaja od prijevremenog poroda, trenutno je od 22. tjedna života, ali je ujedno i granica određena empirijski slučajevima prijevremenih poroda u kojima je intervencija medicine spasila život djeteta. Zaključak je nedvosmislen, a on glasi da je svaka granica za mogućnost prekida trudnoće na zahtjev potpuno arbitrarna. Ako dakle život postoji od začeća, te ako je očito da je postavljena zakonska granica potpuno arbitrarna i ako je pravo na integritet tijela više od prava na život, iz kojeg razloga se onda pobačaj na zahtjev dozvoljava samo do određenog tjedna trudnoće? Uzevši u obzir sve navedeno, pobornici prava na izbor trebali bi to pravo braniti do samog trenutka poroda djeteta, što je iduća granica koju čovjek prolazi u svom razvoju, a prema zadobivanju pravne osobnosti koja mu tek tada očito jamči ljudska prava. Ista arbitrarno postavljena granica čini se vrijedi i za pravo oca da odlučuje o sudbini svoga djeteta, barem u onim slučajevima u kojima je otac ravnopravan sukreator novoga života, te uz dužno poštovanje prema slučajevima gdje to nije. Danas otac nema pravo glasa, da bi ga se u nekom trenutku zadobio, i to prema trenutnoj logici u onom trenutku u kojem majka tako odluči.</p> <p>U konkretnom slučaju, nevoljkost hrvatskih liječnika da gospođi Čavajda izvrše prijevremeni porod kojemu bi prethodio feticid bila je očita. S obzirom na to da je gospođa na kraju uslugu na koju ima pravo morala potražiti u Sloveniji, očito je da niti oni liječnici ginekolozi koji nisu uložili priziv savjesti na obavljanje pobačaja do 10. tjedna nisu bili voljni provesti taj pokušaj, što dokazuje i činjenica da će trošak pokriti HZZO koji takvo što čini uglavnom samo kada usluga nije dostupna u Hrvatskoj. Činjenica da niti jedan liječnik u Hrvatskoj nije bio spreman izvesti navedeni postupak, baca zanimljivo svijetlo na liječnike koji su istupali u javnosti braneći pravo na izbor. Uzevši u obzir činjenicu da postoji odluka drugostupanjske komisije prema kojoj gospođa ima pravo na uslugu pobačaja, ponovno se postavlja pitanje iz kojeg razloga neki od tih liječnika nije primio gospođu te izvršio zahtijevanu uslugu? Ako smatraš da je pravo na integritet tijela majke iznad prava na život djeteta, onda to valjda smatraš u svakom trenutku razvoja djeteta. Čini se ipak da situacija nije tako plastična kao što pobornici prava na izbor prikazuju, tj. da nije isto izvršiti pobačaj nad djetetom u 10. tjednu ili u 25. tjednu trudnoće, što samo dodatno potvrđuje činjenicu o arbitrarnosti granice za zakonom dozvoljen pobačaj na zahtjev. Degutantno je pak s druge strane bilo promatrati atak na liječnike koji ulažu, i koriste svoje pravo na priziv savjesti, inače jamčeno zakonom te brojnim međunarodnim konvencijama, svodeći specijalizaciju ginekologije na abortuse, što je vjerojatno tek jedna od više stotina procedura i zahvata koje liječnik ginekolog obavlja. Koristi se i analogija mesara koji je ujedno vegan, pa se postavlja pitanje da, ako si vegan i protiviš se ubijanju životinja, zašto si odabrao zvanje mesara? Besmisao takve analogije, pobijene u ovom pasusu, izlišno je dalje komentirati.</p> <p>Iako je spoznaja da ljudski život započinje začećem pozitivna za raspravu o pobačaju, ona sa sobom, uvjetno rečeno, nosi i određene opasnosti i pitanja na koja je potrebno odgovoriti. Može se reći, da ako pravo na integritet i autonomiju tijela majke nadjačava pravo djeteta na život, da u tom slučaju pravo na život kao takav nije apsolutno i nenadjačivo pravo, te ga se na taj način može u određenoj mjeri dodatno desanktificirati. Daljnja desanktifikacija ljudskog života vodi u daljnje eugeničke paradigme u kojima ljudski arbitar odlučuje tko ima veće ili manje pravo živjeti, za čovjeka u svakom trenutku razvoja. S obzirom na to da ljudski arbitar ovdje ne može objektivno dati svoj sud, a usput budi rečeno na to nema apsolutno nikakav mandat, jer čovjek ne može biti gospodar života, barem ako pođemo od premise da je dostojanstvo svake ljudske osobe jednakovrijedno, ljudsku jedinku treba poštivati u svakom trenutku od začeća do naravne smrti. Zaključio bih ipak da, u odgovoru na opasnost od daljnjeg derogiranja svetosti života, promatrajući razvoj čovječanstva kroz povijest te uzevši u obzir neke povijesne trenutke u kojima ponašanje prema određenim društvenim skupinama neodoljivo podsjeća na paradigmu pobačaja danas, pri kojima se objekt represije nije smatrao čovjekom, čovječanstvo ipak teži globalnom maksimumu, te je kroz vrijeme nadilazilo lokalne minimume u koje je bilo zapinjalo.</p> <p>Ponegdje se javljaju i argumenti kako je Katolička crkva, kao jedan od neminovno važnih faktora u javnoj raspravi o pitanjima morala kroz povijest, drugačije gledala na početak ljudskog života, a time i na pobačaj, te se ponegdje navode i poznatiji sveci Katoličke crkve koji su vremenu svog zemnog djelovanja imali također stav različit od onoga koji danas prevladava u istim krugovima. Ovdje ne želim ulaziti u provjeru istinitosti takvih navoda jer su te činjenice kao takve nebitne. Crkva uvijek ide ukorak s vremenom te svojim učenjem odgovara na nove znanstvene i druge spoznaje. Znanstvena činjenica o početku ljudskoga života relativno je nova, te u tom kontekstu treba dozvoliti eventualnu izmjenu stava. Medvjeđu je uslugu ovdje napravio biskup Mate Uzinić izjavom kako on za predmetnu situaciju nema odgovora, iako ga njegova Crkva ima, zajedno s drugim biskupima i laicima, dodatno imputiravši bacanje kamenja od strane svoje pastve na obitelj, a u inače uljuđenoj javnoj raspravi uglavnom prožetoj izrazima blizine, suosjećanja i svjedočanstvima sličnih situacija.</p> <p>S obzirom na to da je dijete ovisno o majci do određenog stupnja razvoja te bez nje ne može preživjeti, taj odnos, ali i pristup pobačaju, može se razmatrati iz perspektive slobodne volje majke da dozvoli djetetu takav odnos u kojem se majka može smatrati vezana ili osjećati da joj dijete pričinja štetu protiv integriteta vlastitog tijela. Ako izuzmemo rubne slučajeve koji, iako jednako vrijedni pažnje, čine manji udio začete djece, dijete se u maternici nije zateklo slučajno, nego je nastalo kao plod čina sa svojevrsnim predumišljajem i prije svega konsenzualnim stupanjem u odnose dvije zrele osobe. Seks kao čin može za posljedicu imati stvaranje nove ljudske jedinke, te u medijski nametnutom narativu ne može biti siguran, nego se vjerojatnost stvaranja nove ljudske jedinke može regulirati određenim sredstvima, ali nikada spustiti na apsolutnu ništicu. Dijete dakle u ovom slučaju nikako ne može biti parazit, već ga se može karakterizirati eventualno kao pozvanog gosta.</p> <p>S druge strane, ako netko pričini štetu protiv imovine ili tjelesnog integriteta druge osobe, dužan je štetu nadoknaditi. Međutim, sve i da je dijete neželjeni gost u maternici majke koji parazitira i narušava njezin tjelesni integritet, civilizacija u ovom stupnju razvoja ne poznaje mehanizam obeštećenja koji bi narušavao tjelesni integritet osobe koja je štetu počinila. Primjerice, ako osoba zlonamjerno nastrijeli drugog čovjeka u predjelu bubrega, pri čemu oba hipotetski postanu nefunkcionalna, ne može se od onoga tko je učinio štetu tražiti da oštećeniku ustupi vlastiti bubreg. U ovom slučaju, ne može se kompenzirati štetu nastalu protiv tijela majke, nauštrb tjelesnog integriteta djeteta.</p> <p>Gdje na kraju podvući crtu? S obzirom na sve navedeno, teško je naći racionalno uporište za afirmaciju medicinski induciranog pobačaja. Donekle validna argumentacija trenutno se u mnogomu zasniva na hijerarhiji prava pri čemu je pravo na tjelesni integritet majke značajnije od prava na život djeteta. S druge strane, povijest nas uči kako je hijerarhija prava fluidna, pogotovo ako uzmemo u obzir slične (de)humanizirajuće paradigme kojima smo do sada kao čovječanstvo imali priliku svjedočiti. Postoji stoga izvjesna vjerojatnost da ćemo se ovoga vremenskog i prostornog konteksta u kojem je pobačaj na zahtjev široko dostupan, kao civilizacija kroz nekoliko stotina godina početi sramiti.</p> <p>The post <a href="https://heretica.com.hr/branimir-pervan-pobacaj-i-medijska-kakofonija/">Branimir Pervan: Pobačaj i medijska kakofonija</a> appeared first on <a href="https://heretica.com.hr">Heretica</a>.</p>]]></content><author><name></name></author><summary type="html"><![CDATA[Sve i da niste skloni redovitom praćenju medija te listanju dnevnih tiskovina, velika je vjerojatnost da niste propustili ono što se u javnosti počelo, pomalo dehumanizirajuće, nazivati &#8220;slučaj Čavajda&#8221;. Slučaj je to u kojem je majka de facto izravno od javnosti zatražila potporu pri ostvarivanju svoga prava na slobodno odlučivanje o rađanju djeteta, kojemu je &#8230; The post Branimir Pervan: Pobačaj i medijska kakofonija appeared first on Heretica.]]></summary></entry><entry><title type="html">Branimir Pervan: Prohujalo s Covidom</title><link href="https://bpervan.github.io/blog/2021/branimir-pervan-prohujalo-s-covidom/" rel="alternate" type="text/html" title="Branimir Pervan: Prohujalo s Covidom"/><published>2021-09-30T20:00:12+00:00</published><updated>2021-09-30T20:00:12+00:00</updated><id>https://bpervan.github.io/blog/2021/branimir-pervan-prohujalo-s-covidom</id><content type="html" xml:base="https://bpervan.github.io/blog/2021/branimir-pervan-prohujalo-s-covidom/"><![CDATA[<p>Poznata uzrečica kaže &#8211; svijet je globalno selo. I doista, čini se da je svijet danas uistinu toliko povezan i umrežen da je poprimio određene osobine sela. Neke od tih karakteristika su brzo širenje informacija koje se u šali često pripisuje seoskim babama, činjenica da u selu svi sve znaju i da se najčešće profiliraju oni bučniji koji u konačnici povedu stvari onako kako njima u danom trenutku odgovara. Zanimljivo je u tom kontekstu promotriti i situaciju s globalnom pandemijom koronavirusa koja je bez iznimke zahvatila svaku poru takvoga sela, odnosno svijeta.</p> <p>Promotrimo za početak rane dane pandemije iz današnje perspektive. Postoji konsenzus o prva dva mjeseca za koje se može priznati amnestija odgovornosti onih koji su donosili odluke i politike za borbu protiv virusa. O virusu se znalo relativno malo, a društvenim mrežama i medijima širile su se snimke iz Kine i Italije. Iako vjerojatno do danas nije razjašnjeno je li se radilo o autentičnom ili propagandnom materijalu, velika se većina građana počela iznimno bojati Covida. Iako je strah evolucijski ugrađen mehanizam koji svim vrstama, pa tako i ljudima, omogućava preživljavanje, gledajući širi vremenski kontekst, činjenica je da za većinu građana modernoga svijeta život nikada nije bio ugodniji. Tehnološka dostignuća, razvoj medicine i, općenito, rast standarda, modernog su čovjeka uljuljali u lažan osjećaj sigurnosti i nedodirljivosti, a civilizaciju otuđili od činjenice vlastite smrtnosti. Prisutnost Covida vratila je čovjeka u grubu realnost, što je dodatno pojačalo strahove svjetskog stanovništva.</p> <p>Iz perspektive političara, izbora <em>de facto</em> nije bilo. Čak i ako je bilo racionalnije činiti manje, u tom trenutku to nije bilo politički oportuno. Ipak, unatoč tome što se reakcije promatrane iz ondašnje perspektive donekle mogu opravdati, ono što nikako nije moguće opravdati jest marginaliziranje legitimnih predstavničkih tijela te prepuštanje odriješenih ruku parapolitičkim tijelima. Malo tko se u tom razdoblju pitao koji je njihov legitimitet, odnosno odakle im pravo da donose odluke koje su u praksi imale učinke zakona, iako pravno nisu imale zakonsku snagu. Međutim, kako je odmicalo vrijeme, poraslo je opće znanje o Covidu, i ono znanstveno, ali i iskustveno na razini pojedinca i njegove okoline. Blagodati globaliziranog svijeta u kojem živimo, omogućavale su nam da uz nekoliko dodira zaslona mobilnog telefona vidimo što se događa u svakom kutku.</p> <p><strong>Znanost</strong></p> <p>Iz perspektive države i naroda, prvi su se odgovori očekivali od znanstvenika čije je uže područje rada vezano uz viruse i epidemiologiju. Međutim, istaknutiji su se znanstvenici ubrzo kompromitirali &#8211; posredno ili neposredno &#8211; zbog svojih promašenih prognoza, od kojih je najpoznatiji dramatičan apel 26-orice, pri čemu se, ruku na srce, ne mogu svi niti nazivati znanstvenicima u užem smislu riječi. U apelu upućenom početkom prosinca 2020., tražili su od hrvatske Vlade najstrože moguće mjere, tvrdeći kako će broj umrlih do Božića drastično narasti. Ipak, epidemiološka situacija za Božić bila je potpuno suprotna od najavljivane. Brojke zaraženih padale su od datuma potpisivanja apela pa sve do Božića. Nitko nije dobio nikakve sankcije zbog takvih krivih prosudbi, iako se, zbog njihove formalne uloge u Vladinom znanstvenom savjetu, neke od tih potpisnika moglo sankcionirati. Na kraju krajeva, nisu se dogodile niti one autosankcije sakrivanja vlastitog obraza nakon serije promašaja koje slobodno možemo okarakterizirati epskima, uzevši u obzir raskorak između prognoze i zbilje, kao i činjenicu da se radi o osjetljivoj tematici zbog koje teško pati svakodnevica.</p> <p>Što je dakle znanost i što čini znanstvenika? Na primjer, može li znanstvenik koji tvrdi da mu se mora biti poslušan samo zato što je znanstvenik uistinu polagati prava na tu titulu? Ili pak, ako odbija odgovoriti na pitanje uz obrazloženje da osoba koja postavlja pitanje nema formalno medicinsko obrazovanje? Na oba je pitanja odgovor negativan. Znanost je skepsa, ona postavlja pitanja, propituje, ruši stara dostignuća i na njima gradi nova. Znanstvenik koji ne želi odgovoriti na pitanje nego umjesto toga traži povjerenje <em>ipso facto</em>, tj. jer je on znanstvenik, u kontradikciji je sa znanošću samom. Osim što su nasjeli na staru ljudsku boljku koja kaže “vlast je slast” (jer su vlast i publicitet posredno i dobili), u ovoj su se pandemiji znanstvenici (ili barem oni medijski eksponiraniji) ponašali prije kao svećenici svojevrsne religije jer je njihov pristup u ophođenju s okolinom bio isključivo dogmatski. Ironično, veći dio njih vrlo vjerojatno ne prakticira nikakvu konvencionalnu religiju niti na nju gleda pozitivno.</p> <p>S druge strane, neki znanstvenici s pozamašnim kredibilitetom koji su od početka bili zagovornici drugačijeg pristupa prošli su ispod medijskog radara. Među njima se ističu profesor John Ioannidis sa Sveučilišta Stanford, neupitni autoritet za područje javnog zdravstva te autor metastudije koju je naručio WHO prema kojoj je medijan smrtnosti svih mlađih od 65 godina na razini desetinke postotka, kao i studije koja je pokazala da je korist od strožih mjera, kada se odbije učinak blažih mjera, gotovo nikakav. Na potonjoj mu je koautor bio Jay Bhattacharya, također sa Stanforda, koji je jedan od autora deklaracije nazvane <em>Great Barrington Declaration</em> koju je potpisao zajedno sa profesorima Sunetrom Guptom (Sveučilište Oxford) i Martinom Kulldorffom (Sveučilište Harvard), a kojom autori traže široko preispitivanje politika borbe protiv ovog virusa. U potpunoj suprotnosti bili su eksponiraniji znanstvenici u Hrvatskoj, od kojih, ironije radi, gotovo nijedan ne živi u Hrvatskoj, niti ih itko u zemljama u kojima djeluju išta o koronavirusu pita. Neki od njih bili su i veliki pobornici zatvaranja škola, iako postoji znanstveni konsenzus da djeca ne obolijevaju od težeg oblika bolesti, niti šire virus u jednakoj mjeri kao i odrasli. Opet, ironije radi, nitko od njih nema djece, barem ne u hrvatskim školama koje su tako očajnički željeli zatvoriti.</p> <p><strong>Cjepivo</strong></p> <p>Od samog početka pandemije, cjepivo protiv koronavirusa bilo je svojevrsno oružje koje smo svi željno iščekivali kao svjetlo na kraju tunela koji vodi do izlaska iz krize i povratka u svakodnevicu. Jednom kad je cjepivo napokon proizvedeno, započeo je proces procjepljivanja stanovništva. Kod nas je prva dostava popraćena neviđenom pompom pri čemu je dovoljno prisjetiti se tragikomične slike Krunoslava Capaka kako u maniri šerifa s Divljeg zapada sjedi na dostavnoj kutiji, ili činjenice da su prve doze isporučivane pod pratnjom specijalne policije. No ubrzo su krenuli i prvi problemi. Za cjepivo koje su razvili AstraZeneca i Sveučilište Oxford zabilježene su sumnje na teže nuspojave. Neke su europske zemlje privremeno, a neke čak i trajno, zaustavile distribuciju spornog cjepiva. Hrvatsko se pak stanovništvo uvjeravalo kako većih problema nema, unatoč širokoj dostupnosti informacija iz svih krajeva svijeta. Kampanja za cijepljenje, pored početne skepse, u ovom je segmentu bila načeta prvim udarcima.</p> <p>Jedna od pozitivnih stvari vezanih uz pandemiju i cijepljenje jest da su čak i članovi Stožera u jednom trenutku u narativ uključili ono što je srž stvari. Cjepivo sa sobom nosi određeni rizik koji je ipak, doduše ovisno o vašem zdravstvenom stanju, znatno manji od same bolesti. S obzirom na to da cjepivo nosi određeni rizik, to znači da postoji vjerojatnost, koliko god mala bila, da se dogode nuspojave koje bi mogle utjecati na kvalitetu života pojedinca u budućnosti. Jednostavno, određeni broj pojedinaca u populaciji imat će teže nuspojave. Možda će ih biti tek nekolicina, ali će ih sigurno biti i statistika je tu neumoljiva. Tko u tom slučaju preuzima odgovornost? Ako postoji zakonska prisila prihvaćanja cijepljenja, u tom slučaju država bi trebala preuzeti i odgovornost te zbrinuti na svaki mogući način pojedinca koji pretrpi bilo kakvu štetu radi te prisile. <em>Quid pro quo</em>, ne može jednostavnije. Licemjerno je tvrditi da svi članovi društva moraju participirati jer je društvo bitnije od pojedinca, a onda se odreći pojedinaca kojima bi se moglo dogoditi da postanu ovisni o tom istom društvu. Na kraju krajeva, nismo li na početku pandemije išli u <em>lockdown </em>da zaštitimo naše starije sugrađane, jer je život svakog pojedinca u društvu jednako vrijedan?</p> <p>Ono što je trenutno važeća znanstveno dokazana činjenica jest da je za djecu veći rizik cijepiti se nego oboljeti od Covida. Na jedan milijun djece, njih dvoje razvit će teži oblik bolesti, dok će u slučaju primanja Pfizerovog cjepiva njih dvadesetak imati teže nuspojave. Nadalje, iako se inicijalno smatralo kako cijepljene osobe imaju manju ukupnu količinu virusa koju prenose, novija istraživanja to demantiraju te pokazuju da količina može biti jednaka i kod cijepljenih i kod necijepljenih. Zorno su svojim primjerom to pokazali visoko procijepljeni Izrael i Island u kojima se dogodila eksplozija novih slučajeva. Nadalje, jedna je znanstvena studija iz Izraela, provedena na uzorku od od više stotina tisuća pojedinaca, utvrdila da je imunitet stečen preboljenjem dugotrajniji te da je vjerojatnost za razvoj težeg oblika bolesti čak 27 puta veća kod onih koji su primili dvije doze cjepiva nego kod onih koji su preboljeli bolest i tako prirodnim putem razvili antitijela.</p> <p>Međutim, unatoč svemu, izgleda da je fokus strategije cijepiti sve, bez obzira na plutajuća znanstvena dostignuća. Realnost je ponešto drugačija. Ovakvim se potezima čini velika šteta, jer koncept cijepljenja jest veliko znanstveno dostignuće kojime se mogu prevenirati razne bolesti i kojime neke bolesti uistinu jesu iskorijenjene. Ako općoj populaciji ovakvim potezima urušite povjerenje u taj koncept, povećavate vjerojatnost da će štetu pretrpjeti djeca koja kroz predškolsku dob često primaju cjepiva protiv bolesti koje im mogu značajnije naštetiti. Šteta je vidljiva već sada. Koliko god brzo bilo proizvedeno, cjepivo je u principu sigurno te je za veći dio odrasle populacije rizik od nuspojava (barem onih kratkoročnih) sumjerljiv riziku od težeg oblika bolesti. Kako raste kronološka dob i prisutnost komorbiditeta, tako korist od primanja cjepiva nadjačava rizik od eventualnih nuspojava. Međutim, o velikom neuspjehu kampanje svjedoči domaća statistika prema kojoj polovina rizične skupine koju čine osobe starije od 65 godina nije cijepljena.</p> <p>Sve vezano uz cijepljenje u principu je jedan marketinški antiuzorak, tj. ogledni primjer kako kampanju ne treba voditi. Ako vam je zaštitno lice kampanje Alemka Markotić &#8211; osoba koja je tvrdila da do razvoja cjepiva treba proći minimalno 3 godine, a sada tvrdi kako je cjepivo sigurno &#8211; vrlo ćete teško ciljanu skupinu nagovoriti da se cijepi, pritom uopće ne ulazeći u raspravu o sigurnosti cjepiva. Čak i ako je cjepivo sigurno, lik Alemke Markotić trajno je obilježen paušalnim izjavama koje je davala tijekom pandemije kada je bila apsolutni autoritet, sa svim pravima, obavezama i posljedicama proizašlima iz uloge koju je slobodno prihvatila. Ako vam se prijeti sankcijama na poslu ili vas se zastrašuje nemogućnošću odlaska u trgovački centar, veća je vjerojatnost da će takav pristup umjesto onog željenog proizvesti kontraučinak. Tome nas uči kako elementarna psihologija, tako i bazična ljudska intuicija. Ako vas se pritom još i proglašava glupima samo zato što se usuđujete postaviti pitanje, onda vjerojatnost prihvaćanja cjepiva pada na golu ništicu.</p> <p>A koliko je smisleno nazivati glupima one koji postavljaju pitanja i zdravorazumski povezuju podatke, zorno prikazuje istraživanje iz SAD-a koje su provela sveučilišta Carnegie Mellon i Pittsburgh na više od 5 milijuna ispitanika, a koje skepsu prema cjepivu povezuje, između ostaloga, sa stupnjem obrazovanja. Prema tom istraživanju, najskeptičniji prema cijepljenju bili su ljudi sa završenom najviše srednjom školom te oni s doktoratom znanosti. Najveći pad skepse dogodio se pak upravo u skupini pojedinaca sa završenom osnovnom i srednjom školom, dok u skupini onih s doktoratom znanosti nije primijećen pad. Drugim riječima, najmanje obrazovani koji su možda inicijalno mislili da će postati 5G antene ako prime dvije doze cjepiva, u međuvremenu su zaključili kako će se cijepiti, dok doktori znanosti ustraju u zaključku koji je istovremeno jednostavan, ali zorno ocrtava sve vezano za pandemiju: podaci se ne poklapaju, sve ovo što se događa jednostavno nema smisla.</p> <p>Jedini ispravan motiv za cijepljenje, od samog početka naovamo, jest zaštita vlastitog zdravlja i smanjenje rizika od težeg oblika bolesti. Konačni čavao u lijes kampanji zabio je Delta soj jer ga jednako šire cijepljeni i necijepljeni, pa krilatica “Misli na druge, cijepi se” gubi svaki smisao, ako ga je uopće ikada i posjedovala.</p> <p><strong>Covid-potvrde</strong></p> <p>Neminovno je da je Covid u pojedinim segmentima društva doveo do segregacije. Radi sprječavanja širenja bolesti, nametnuta su ograničenja diktirala da u određenim slučajima nekoj lokaciji ili događaju mogu pristupiti isključivo osobe koje su primile cjepivo, preboljele Covid ili posjeduju trenutno važeći negativan test, bilo PCR ili antigenski. Slična ograničenja nametnule su i države za prelazak vlastitih granica. Covid-potvrde ili Covid-putovnice, zajednički je osmišljen projekt Europske unije koji sve osobne podatke, zajedno s povjerljivim osobnim medicinskim podacima koji se inače u informacijskim sustavima štite najvišim razinama sigurnosti, sakriva iza jednog jednostavnog QR koda.</p> <p>Iako se ideja olakšavanja svakodnevice isprva čini pozitivnom, osobno nisam sklon podržati njezinu širu upotrebu. Inicijalni problem javlja se u konceptu. Potvrda je formalno propisan obrazac proizašao iz birokratskih struktura, pa nevezano za njegov sadržaj, samo postojanje obrasca implicira institucionalnu podršku onome čemu taj obrazac služi, a ono čemu on trenutno služi u određenoj mjeri jest segregacija. Covid-potvrde dakle institucionaliziraju segregaciju. Dodatni problemi javljaju se prilikom praktične primjene. Osoblje koje bi, ovisno o kontekstu, trebalo provjeravati valjanost potvrde, prema mojemu osobnom iskustvu to ne čini na adekvatan način. Ideja potvrde jest da osoba zadužena za provjeru skenira QR kod i dobije binarnu odluku, slobodan prolaz ili zabrana prolaza. U praksi se verifikacija potvrde svede na čitanje podataka sa same potvrde, što se, budimo iskreni, može iznimno lako fabricirati.</p> <p>Najveći problem za šire korištenje Covid-potvrda nastao je zbog jednostavne činjenice da potvrde takvog tipa nisu efikasne. Zadnje znanstvene spoznaje jasno govore da je efikasnost cjepiva pala te da i osobe imune na virus koje vjerojatno neće razviti teži oblik bolesti i dalje mogu taj isti virus prenositi dalje. Ideja stvaranja umjetnih okolina u kojima su svi imuni ili ne mogu prenijeti virus tako jednostavno pada u vodu. Isto tako, nevalidne su kada je potrebno zaštititi neku okolinu, primjerice starački dom, od unošenja virusa.</p> <p>Nadalje, u pregovorima oko uvođenja Covid putovnica Europski parlament je tražio da za nositelje valjane putovnice vrijedi mogućnost slobodnog kretanja među državama članicama. Međutim, ujedinjena je Europa krhak koncept koji se u situacijama neposrednih ugroza ili, općenito, bilo kakvih kritičnih pitanja &#8211; raspada. Dovoljno je prisjetiti se na koji način je funkcionirala zajednička nabavka cjepiva, njegova raspodjela među državama članicama ili, nevezano za pandemijski kontekst, kakav je bio zajednički odgovor na migrantsku krizu. Drugim riječima, kad je frka, svatko gleda svoj interes pa su i pregovori vezani za Covid putovnice završili u sličnom tonu. Unatoč nastojanju Europskog parlamenta, zemlje članice izborile su pravo da i dalje mogu nametnuti vlastite restrikcije osobama koje u njih ulaze, neovisno o posjedovanju valjane Covid putovnice. Prvi takav slučaj imali smo prilike vidjeti kada je Njemačka uvela obaveznu karantenu u trajanju od 14 dana za putnike iz Portugala, a do danas je takvih primjera bilo i više.</p> <p>Možemo li onda, nakon svega navedenoga, govoriti o Covid-potvrdama kao sredstvu koje služi isključivo da olakša svakodnevicu u svojevrsnom prijelaznom razdoblju? Teško. Dodatan problem leži i u činjenici da su te potvrde u nekim slučajevima postale svojevrstan simbol pritiska država na svoje građane da se cijepe. Prilikom medijskih izvještavanja s lokacija na kojima je bilo organizirano cijepljenje, lako se moglo čuti ljude, mahom one mlađe, kako su se došli cijepiti da bi dobili potvrdu, što je problematično s dva aspekta. Prvi je da su epidemiološke mjere prije svega političke. Ono što je politika odlučila pojedincu u korist danas, već sutra može biti poništeno. Drugi je da je pogrešno pristati na koncept vraćanja ranije oduzetih prava kao nagrade za prihvaćanje cjepiva.</p> <p><strong>Stožer</strong></p> <p>Kada je riječ o Stožeru civilne zaštite koji upravlja krizom kao svojevrsni frontmen iza kojeg stoji politika, u početku pandemije uživao je bogovski status. Svaku se presicu iščekivalo s nestrpljenjem da bi nam u njoj Davor Božinović, Alemka Markotić, Krunoslav Capak i Vili Beroš obznanili ono što smo od milja počeli zvati “brojkama”, dali upute kako ćemo živjeti i kamo ćemo dalje. Četvorka je bila rado viđena u gostima na svim televizijskim programima, a podrška Stožeru među građanima je u biranim trenucima ožujka i travnja 2020. iznosila preko 90%, što graniči s podrškom HDZ-u u trenutku stvaranja države. Status Vilija Beroša bio je nedodirljiv, prema jednoj anketnoj kući uživao je status najpopularnijeg političara u travnju 2020. s podrškom od visokih 29.2%, a u HDZ-u se već kontempliralo nad mogućnošću osvajanja Zagreba na ovogodišnjim lokalnim izborima s njim na čelu. Međutim, popularnost Vilija Beroša već se u svibnju iste godine prepolovila i iznosila 15.4%. Kako je do toga došlo?</p> <p>Elementarna nas psihologija uči da ljudi u kriznim vremenima, najčešće traže sigurnost pa staju uz jake vođe koji im tu sigurnost mogu dati. HDZ je na prošlogodišnjim parlamentarnim izborima čak i kao strategiju kampanje odabrao ovaj udžbenički primjer, pa su u kampanju išli uz slogan &#8220;Sigurna Hrvatska&#8221;. No kako je vrijeme odmicalo, stidljivo su se pojavljivali glasovi drugih eminentnih znanstvenika iz domene, vidjeli smo da broj zaraženih raste višestruko brže nego što se pune bolnički i respiratorni kapaciteti. Na kraju krajeva, čovjek je socijalno biće, u većini slučajeva nerado će se zatvoriti, i ta se komponenta &#8220;jednako teško&#8221; od njega može amputirati kao i svaki drugi dio čovjekova fizičkog tijela. Informacija je moć, a u današnje doba međusobne povezanosti, teško je od običnog čovjeka koji zna otvoriti svoju omiljenu tražilicu i ukucati par biranih riječi sakriti istinu, koliko god se neki to trudili.</p> <p>Kredibilitet je prvi načeo šef HZJZ-a, Krunoslav Capak, proglasivši tenis kontaktnim sportom na jednoj od obrednih presica Stožera. Iako ne djeluje dramatično, čini se da je ovaj trenutak bio prijeloman u cjelokupnom odnosu na relaciji Stožer-javnost jer je na društvenim mrežama krenuo val humorističnih epizoda na tu temu. Pokazalo se još jednom da satira i humor često prelome ondje gdje nedostaje elementarne hrabrosti. Taj je čin omogućio daljnje propitivanje rada Stožera, ono što je samo nekoliko dana ranije bilo nezamislivo. Neke od udaraca zadali su pojedinci iz vrha hrvatske politike, primjerice premijer Plenković koji je bio u evidentnom bliskom kontaktu s tenisačem Novakom Đokovićem, ministar Beroš koji se fotografirao s pjevačicom Ninom Badrić, a koja je trebala u tom trenutku biti u samoizolaciji, ili, još jedanput, Krunoslav Capak koji je pisao ekskluzivnu ispričnicu za zastupnika Darija Hrebaka jer je o njegovoj ruci ovisila vladajuća većina. Samu činjenicu da su izbori održani usred ljeta jer je tada bio povoljan epidemiološki trenutak, uz opasku da vladajućoj opciji odgovara manja izlaznost, ne treba detaljnije analizirati. Usput, budi rečeno, na listama HDZ-a nalazilo se pola Stožera, uz dodatak u kontekstu pandemije medijski vidljive Maje Grbe-Bujević.</p> <p>Krunoslav Capak izjavio je da osobe u samoizolaciji mogu izaći na izbore ako stave masku što je u direktnoj kontradikciji s izjavom Alemke Markotić kako su oni koji izlaze iz samoizolacije bioteroristi. Tom je izjavom posebno uveselio i sve one kojima su epidemiolozi priuštili dva tjedna samoizolacije te koji radi toga nisu smjeli ni bez ikakvog društva izaći prošetati, sve pod prijetnjom rigoroznih kazni. Takvu kaznu nije izbjegao poljoprivrednik koji je potpuno sam išao izvršiti gnojidbu zemljišta i za kojega sustav nije imao milosti, iako je evidentno da on svojim činom nije ugrozio ama baš nikoga.</p> <p>Istinu o maskama koja sada izlazi na vidjelo, jer prevladava znanstveni konsenzus da se virus širi aerosolno te da maske štite u bitno manjoj mjeri nego se to prvotno mislilo, početkom pandemije izrekao je Krunoslav Capak te predsjednica komore farmaceuta, a ona je glasila kako nema potrebe da zdravi ljudi nose maske. Capak je ploču okrenuo vrlo brzo, što je kulminiralo recentnom izjavom kako oni koji ne žele nositi masku zamole kirurga da prilikom operacije nad njima ne nose maske. Analogija je to koja logički ne stoji, jer maske, barem one koje koristi opća populacija, sprječavaju kapljično širenje, što nitko ne spori. Promašaja je bilo još, od zatvaranja teretana i njihovog ponovnog otvaranja 4 dana kasnije pod pritiskom javnosti, činjenice da ste mogli sjediti u kafiću bez maske ali ste je morali staviti na putu do WC-a, pa sve do činjenice da mjere nisu vrijedile jednako za sve, primarno političare i obične građane.</p> <p>Ipak, u javnom se diskursu poteglo pitanje pohvale Stožeru radi činjenice da je Hrvatska uistinu, u odnosu na ostatak Europe imala iznimno labave mjere. Paradoksalno, iako je pandemijom formalno upravljao Stožer, pohvala nije bio lišen niti premijer Plenković osobno. Međutim, strogost mjera ovisi o više varijabli. Svaka zabrana rada nužno povlači obeštećenje onih kojima je taj rad zabranjen, u najmanju ruku zato što je to ispravno i u moralnom i u pravnom smislu, ali i zato što čovjek u konačnici mora od nečega preživjeti. Čovjek lišen dostojanstva i elementarnih uvjeta za život neće dugoročno moći sačuvati svoje psihičko zdravlje. Nadalje, vrlo je jasno da zatvaranje i zabrane koštaju, a mi novca za to nemamo. Osim prvog zatvaranja koje smo si, htjeli mi to ili ne, mogli priuštiti, ozbiljnijeg zatvaranja nakon toga nije bilo. U Hrvatskoj, su se &#8211; vjerojatno da se zadovolje apologeti zatvaranja, kako u medijskim, tako i u znanstvenim krugovima &#8211; zatvarale uglavnom škole. One naime ne proizvode nikakvu neposrednu materijalnu vrijednost, a čini se da dugoročne posljedice po učenike i njihovo mentalno zdravlje nisu previše intrigantne niti politički oportune da bi se službena politika njima bavila. Zaključno, u hrvatskom je kontekstu ironija gotovo opipljiva &#8211; baš zato što smo u prosjeku siromašna država, ostali smo slobodni.</p> <p>The post <a href="https://heretica.com.hr/branimir-pervan-prohujalo-s-covidom/">Branimir Pervan: Prohujalo s Covidom</a> appeared first on <a href="https://heretica.com.hr">Heretica</a>.</p>]]></content><author><name></name></author><summary type="html"><![CDATA[Poznata uzrečica kaže &#8211; svijet je globalno selo. I doista, čini se da je svijet danas uistinu toliko povezan i umrežen da je poprimio određene osobine sela. Neke od tih karakteristika su brzo širenje informacija koje se u šali često pripisuje seoskim babama, činjenica da u selu svi sve znaju i da se najčešće profiliraju &#8230; The post Branimir Pervan: Prohujalo s Covidom appeared first on Heretica.]]></summary></entry><entry><title type="html">Kako izborni prag, metoda raspodjele mandata i izborne jedinice utječu na izborne rezultate u…</title><link href="https://bpervan.github.io/blog/2020/kako-izborni-prag-metoda-raspodjele-mandata-i-izborne-jedinice-utjeu-na-izborne-rezultate-u/" rel="alternate" type="text/html" title="Kako izborni prag, metoda raspodjele mandata i izborne jedinice utječu na izborne rezultate u…"/><published>2020-07-10T16:58:19+00:00</published><updated>2020-07-10T16:58:19+00:00</updated><id>https://bpervan.github.io/blog/2020/kako-izborni-prag-metoda-raspodjele-mandata-i-izborne-jedinice-utjeu-na-izborne-rezultate-u</id><content type="html" xml:base="https://bpervan.github.io/blog/2020/kako-izborni-prag-metoda-raspodjele-mandata-i-izborne-jedinice-utjeu-na-izborne-rezultate-u/"><![CDATA[<h3>Kako izborni prag, metoda raspodjele mandata i izborne jedinice utječu na izborne rezultate u Hrvatskoj?</h3> <p>Izborni sustav u Republici Hrvatskoj često se kritizira kao nepravedan i namješten da odgovara većim igračima u utakmici za glas naroda.</p> <p>Unisono zatiranje dvaju referendumskih inicijativa za izmjenu izbornog zakona (GI “Birajmo zastupnike imenom i prezimenom” i GI “Narod odlučuje”) opravdano daje naslutiti kako postojeći izborni sustav pogoduje dvjema velikim strankama. Manjak demokratičnosti manifestira se u otuđenosti političkih elita od naroda koji ga bira, nemogućnosti ozbiljnog preferencijalnog glasovanja i nerazumno skrojenim izbornim jedinicama koje sada i po broju birača značajno odudaraju jedna od druge. Osim svega navedenoga, često se kritizira i D’hontova metoda razdiobe mandata koja blago favorizira velike stranke, kao i visok izborni prag od 5% koji priječi manje stranke da pristupe razdiobi mandata.</p> <p>U ovom postu opisat ću simulaciju koju sam provodio nad podacima s ovogodišnjih parlamentarnih izbora. U simulacijama sam varirao izborni prag, korištenje 2 različite metode razdiobe mandata i promatrao sam cijelu Hrvatsku kao jednu izbornu jedinicu. Na grafovima sam radi preglednosti uspoređivao rezultate trenutnog izbornog sustava (D’hontova metoda raspodjele mandata, izborni prag od 5%, 10 izbornih jedinica). Moguće je uspoređivati teoretske kombinacije međusobno, ali radi jednostavnosti nisam ih uključio u ovaj post. Također, radi jednostavnosti, sve simulacije radio sam bez zastupnika dijaspore i zastupnika nacionalnih manjina.</p> <p>Jedna od najčešćih kritika Hrvatskog izbornog sustava jest visoki izborni prag od 5%. Slika 1 pokazuje raspodjelu mandata korištenjem praga od 3%.</p> <figure><img alt="" src="https://cdn-images-1.medium.com/max/643/1*yQALV0mUqFnp1jlJrN80bw.png"/><figcaption>Slika 1. Raspodjela mandata u slučaju izbornog praga od 3%</figcaption></figure> <p>Uz korištenje D’hontove metode, nema apsolutno nikakve razlike u odnosu na izborni prag od 5%. Osnovni uzrok nezadovoljstva izbornim pragom vrlo vjerojatno je neispravno mišljenje kako prelazak praga nužno nosi barem jedan mandat. Prelazak izbornog praga ne garantira mandat nego samo uzima listu u obzir za raspodjelu mandata. Na ovim parlamentarnim izborima imamo primjer iz 5. izborne jedinice. Iako je lista Mosta nezavisnih lista prešla izborni prag (5.78%), za mandat koji bi u tom slučaju lista preuzela od HDZ-a, nedostajala su joj svega 274 glasa.</p> <p>Metoda raspodjele mandata koja se koristi u našem izbornom sustavu jest D’hontova metoda [1]. Metodu se često kritizira jer blago favorizira velike pobjednike u pojedinim izbornim jedinicama. Primjerice, na ovim parlamentarnim izborima, HDZ je u 5. izbornoj jedinici osvojio 47.81% glasova, te je za taj broj glasova dobio 8 mandata (od 14). Drugim riječima, HDZ je za manje od polovice glasova, osvojio više od polovice mandata predviđenih za tu izbornu jedinicu. Također, ekstreman primjer nesrazmjera između izbornih rezultata i osvojenih mandata jest 11. izborna jedinica u kojoj je HDZ osvojio 63.02% glasova (nešto manje od 2/3), ali je osvojio sva 3 mandata, dok je Neovisna lista Željka Glasnovića s 20.97% osvojenih glasova ostala bez mandata za 12 glasova.</p> <p>Alternativa D’hontovoj metodi za razmjerne izborne sustave je Sainte-Laguë / Webster metoda [2]. Metoda je slična D’hontovoj, a razlikuje se u dijeljenju glasova liste koeficijentima <em>(2s+1)</em>, gdje je <em>s</em> broj mandata koji je lista osvojila do sada u procesu podjele mandata. Radi koeficijenata s kojima dijeli broj glasova u procesu razdiobe mandata, ova metoda je nešto blagonaklonija listama s manje glasova.</p> <p>Slika 2 prikazuje razliku između D’hontove i Websterove metode uz fiksirane ostale parametre. U ovom slučaju, Most dobiva dodatni mandat, Restart koalicija gubi 1 mandat, Domovinski pokret gubi 2 mandata, a paradoksalno (jer Websterova metoda favorizira manje) HDZ dobiva 2 dodatna mandata.</p> <figure><img alt="" src="https://cdn-images-1.medium.com/max/635/1*-ZpJC737xEFdfJmFnlAe0Q.png"/><figcaption>Slika 2. Raspodjela mandata korištenjem Sainte-Laguë / Webster metode</figcaption></figure> <p>Spuštanje izbornog praga na 3% i korištenje Websterove metode daje prve rezultate koji značajnije odstupaju od trenutnih (Slika 3). Uz zadržavanje izbornih jedinica, ovo je jedina kombinacija u kojoj grupacija oko Živog zida osvaja mandate (2), Most osvaja dodatni mandat, Možemo osvaja dodatna 2 mandata, koalicija centra (STRIP / Fokus / Pametno) osvaja čak 4 dodatna mandata, a po jedan dodatni mandat dobivaju i Reformisti i HNS. Svi ovi dodatni mandati dodijeljeni su nauštrb najvećih dobitnika, pa tako HDZ u ovoj kombinaciji gubi 3 mandata, Restart koalicija 5 mandata, a Domovinski pokret 3 mandata.</p> <figure><img alt="" src="https://cdn-images-1.medium.com/max/635/1*4ICPok1M1F5PVbqhF7COaA.png"/><figcaption>Slika 3. Korištenje Sainte-Laguë / Webster metode uz izborni prag od 3%</figcaption></figure> <p>Izborne jedinice, ovakve kakve su trenutno postavljene, s razlogom su predmet brojnih kritika od kojih su neke:</p> <ol><li>Trenutni teritorijalni ustroj izbornih jedinica. Zagreb je podijeljen na 4 izborne jedinice, a u istim izbornim jedinicama nalaze se npr. kvart Špansko u Zagrebu, Delnice i Viškovo kraj Rijeke, ili Sopot u Zagrebu i Sisak.</li><li>Radi unutarnjih i vanjskih migracija, u izbornim jedinicama trenutno prebiva različit broj ljudi što glas u jednoj izbornoj jedinici čini vrjednijim od glasa u nekoj drugoj izbornoj jedinici, pa je tako razlika između građana s pravom glasa u 4. i 9. izbornoj jedinici čak 97291.</li><li>Saborski zastupnici (čast izuzecima) u pravilu ne artikuliraju u Saboru probleme specifične za izborne jedinice u kojima su izabrani.</li><li>Kandidati ni na koji način ne moraju biti povezani s izbornom jedinicom u kojoj se kandidiraju.</li></ol> <p>Iako nisam sklon vjerovati da je dobro da cijela Hrvatska bude jedna izborna jedinica, radi smislenosti predstavničke komponente demokracije i svrsishodnosti preferencijalnog glasanja koje bi u tom slučaju bilo bitno otežano, odlučio sam simulirati razdiobu mandata u slučaju da je Hrvatska jedna izborna jedinica. Trenutno takav sustav koristimo na izborima za zastupnike u Europskom parlamentu.</p> <p>Slika 4 prikazuje odnos trenutne podjele na izborne jedinice i teoretske rezultate u kojima je cijela Hrvatska jedna izborna jedinica. Najveći gubitnici u ovom slučaju su stranke koje prelaze izborni prag samo u pojedinim izbornim jedinicama (grupacija centra, Reformisti, HNS i grupacija oko Živog zida), a najveći dobitnici Most (+3), Možemo (+3) i Domovinski pokret (+2). Gubitnik je i HDZ (-3) vjerojatno radi gubitka rubnih mandata koje je osvojio u pojedinim izbornim jedinicama zahvaljujući velikoj koncentraciji njihovih glasova.</p> <figure><img alt="" src="https://cdn-images-1.medium.com/max/636/1*VrNog2Ec_jXCIazZA6WfXg.png"/><figcaption>Slika 4. Cijela Hrvatska kao jedna izborna jedinica</figcaption></figure> <p>Identičnu razdiobu mandata u ovom slučaju nudi i Websterova metoda (Slika 5).</p> <figure><img alt="" src="https://cdn-images-1.medium.com/max/636/1*jIk6hWdkW6479R8jBbobMw.png"/><figcaption>Slika 5. Cijela Hrvatska kao jedna izborna jedinica uz korištenje Websterove metode</figcaption></figure> <p>U slučaju da je cijela Hrvatska jedna izborna jedinica, uz prag od 3% (Slika 6), dobitnik je grupacija centra koja skače na čak 5 mandata (u odnosu na prethodnu kombinaciju korištenja D’hontove metode i praga od 5% opisane na slici 4), i to uglavnom nauštrb HDZ-a koji u ovom slučaju gubi 5 mandata, Restart koalicije koja gubi 2 mandata i Domovinskog pokreta koji osvaja jedan hipotetski mandat manje. Radi preglednosti, na slici 7 prikazani su i zbirni rezultati usporedbe aktualnog sustava sa hipotetskim sustavom gdje je cijela Hrvatska jedna izborna jedinica uz izborne pragove od 3% i 5%.</p> <figure><img alt="" src="https://cdn-images-1.medium.com/max/636/1*XKfExf0S9pvR5ei4qRNEyA.png"/><figcaption>Slika 6. Cijela Hrvatska kao jedna izborna jedinica uz prag od 3%</figcaption></figure> <figure><img alt="" src="https://cdn-images-1.medium.com/max/680/1*bXk99m7uo4jTQwR-DMyztw.png"/><figcaption>Slika 7. Cijela Hrvatska kao jedna izborna jedinica uz pragove od 3% i 5%</figcaption></figure> <p>I na kraju, varijacijom sva 3 parametra u odnosu na trenutni izborni sustav, dolazimo do sličnih rezultata (Slika 8). U odnosu na prethodnu varijantu prikazanu na slici 6 a koja se razlikuje samo u korištenju metode, Most paradoksalno gubi 1 mandat u korist Restart koalicije.</p> <figure><img alt="" src="https://cdn-images-1.medium.com/max/636/1*CUlS2BEZLQXRy81BypWHEg.png"/><figcaption>Slika 8. Varijacija sva 3 promatrana parametra</figcaption></figure> <p>Sve moguće permutacije 3 promatrana parametra prikazane su na slici 9 (klik za veću sliku).</p> <figure><img alt="" src="https://cdn-images-1.medium.com/max/1024/1*UhrJO9SpmD8w1V4E57KWzg.png"/><figcaption>Slika 9. Sve permutacije</figcaption></figure> <p>Ovom kratkom analizom pokazano je da najčešće zazivana promjena u vidu smanjenja izbornog praga, ako fiksiramo ostale parametre, nema nikakvog utjecaja na ishod izbora. S druge strane, spuštanje izbornog praga na 3% uz korištenje Websterove metode ima značajan pozitivan utjecaj na manje stranke. Korištenje Websterove metode uz trenutni prag od 5% paradoksalno uzima 2 mandata Domovinskom pokretu, 1 Restart koaliciji, a daje 2 mandata HDZ-u i 1 Mostu. Značajnije promjene događaju se promatranjem cijelog teritorija Hrvatske kao jedne izborne jedinice gdje, čak iz uz niži izborni prag od 3% nestaju male regionalne stranke. U ovom slučaju veliki dobitnik su sve stranke osim HDZ-a i Restart koalicije. Websterova metoda nema utjecaja na raspodjelu mandata u slučaju promatranja Hrvatske kao jedne izborne jedinice.</p> <p>Kritika izbornog sustava je potrebna i u većem dijelu opravdana. U ovoj analizi dotaknuo sam se samo nekih parametara izbornoga sustava. Iako naočigled rezultati ne variraju znatno u odnosu na postojeći sustav, određeno odstupanje postoji čime se može dovesti u pitanje mogućnost korištenja druge metode raspodjele mandata ili prekrajanje izbornih jedinica. Također, dodatne probleme izbornog sustava u Hrvatskoj, npr. nužnost 3 preferencijalna glasa bez cenzusa, u ovoj analizi nisam obradio.</p> <p>Za idući put ostavljam simulaciju raspodjele mandata uz 10 zastupnika po izbornoj jedinici (najmanji Ustavom propisani broj zastupnika) i, ako vrijeme dozvoli, raspodjelu mandata po drugačije skrojenim izbornim jedinicama u Hrvatskoj.</p> <p>Izvori:</p> <p>[1] <a href="https://en.wikipedia.org/wiki/D%27Hondt_method">https://en.wikipedia.org/wiki/D%27Hondt_method</a></p> <p>[2] <a href="https://en.wikipedia.org/wiki/Webster/Sainte-Lagu%C3%AB_method">https://en.wikipedia.org/wiki/Webster/Sainte-Lagu%C3%AB_method</a></p> <p><img src="https://medium.com/_/stat?event=post.clientViewed&amp;referrerSource=full_rss&amp;postId=5e70adc8a333" width="1" height="1" alt=""/></p>]]></content><author><name></name></author></entry></feed>